Certes non dist ioseph et croy ou pere
ou filz et ou saint esperit. Ainsi creez uous dist mategrans en trois
dieux. Non fais fist ioseph. car tout est ung. Ou pere ou filz et
ou saint espait na fors que ung dieu. et il est si puissant q̾l puet
faire resusciter les mors. et ceulx qui ont este mauuaiz et desleaux
puet il faire bons et droicturiers. ne nul nest tant pecheur qu il
ne face uenir a laudessus de ses ennemys sil saccorde a luy. et il
la bien moustre uoyans uous tous quil est dieu tout puissant.
sur tous autres. ne a la puissance de luy ne puet nul prendre
pouoir. Et ce pouez uous bien ueoir par ces ymages que uous clamez dieux et en qui uous creez quil a si foudroiez quilz sont tous ars
Certes fait mategrans ie uoy bien quil a assez plus puissance que
ie ne cuidoye. Et sil faisoit tant que mon frere fust resuscite si quel
parlast a moy iamais ne croyeroye en autre dieu fors en luy.
Quant ioseph ouy ce que mategrans disoit si sagenoilla a
terre et dist. Dieu qui estoras le monde et feis la lune
et le souueil et les qnatre elemens. qui daignas naistre de la uirge
pucelle. qui fus pandu en la saincte croix et te laissas batre et ferir
es felons iufs et uoulu gouster la mort pour rachapter ton peuple des peines denfer. sire ainsi urayement comme tu resuscitas de
mort apertanoit icy faces tu miracle de ce mort uoyans tous
ceulx qui cy sont. Lors se drect ioseph et apres ce ne demoura
gueres que le mort se leua de terre sain et haitie et court la ou il
uoit ioseph et luy baise les piez et dit si que tous lentendent. uez
cy le saint homme qui despendy li filz de dieu de sa uraye croix. et
dieu uous la enuoye affin que uous soyes baptize. Car autrement ne
pour uous eschaper la pardurable mort denfer. Quant ioseph uit
le mort resuscite si ploura de pitie et mercia dieu de bon cuer. et
dist a ceulx qui entour luy estoitut. Seigneurs ce pouez uous bien dire
que ce dieu de qui ie uous ay parle est dieu puissant sur tous autres.
Certes fait mategrans cest uoir ne iamais ne croieray en autre
dieu fors en luy. Car ie scay bien quil est sans per des ce qu il a resuscite mon frere argon. Adonc se laisseroit tous ceulx de la place
cheoir aux piez ioseph et distrent a haulte uoix. Sire nous nous
mectons du tout en uostre conseil se nous auons foloye par mescreance
nous somis prests de lamander a uostre los. ni ianais ne ferons rien
qui soit contre uostre uolunte. Enseignez nous quelle loy nous deuons
tenir et en quelle maniere. et nous la tiendrons. Ainsi furent ceulx du chastel conuertiz et baptizez. et quant
le seneshal qui auoit feru ioseph par la cuisse uit que tous se cel
stienneroit. si cogneut deuant tout le peuple comment il auoit
feru ioseph. et comment lespee estoit brisee et ie ciuide fait il que uous
en trouuerez lautre moitie en sa cuisse. lors y fist regarder mategrant si y trouueroit lespee. et quant ilz uirent ce si on furent
moult esmayez. et dist mategrant sire comment pourrez uous guerir
bien si dieu plaist dist ioseph. mais uous serez auant guery de la
playe de uostre chief. Lors fist aporter le demeurant de lespee ou le pommeau estoit. si fist le signe de la croix sur la playe
mategrant. et elle fu tantost guerie puis trait hors de sa char
la piece de lespee et furent tous crestiennez par le chastel si uesqui
argons uiii iourss. Et quant ioseph se party du chastel si retindrent leans lespee et la garderent a quant charte tant que ie la
conquis ouan a moult quant peine. Et bien sachez que ie eu molt
grant trauail auant que ie leusse. et ie uous dy bien que oncquez puis que
ie leu elle ne fu traicte du feurre iucqua maintenant. si la porte
toute iour auec moy par ce que ie ciudoye trouuer dauanture
celuy qui la reioinsist. et mesmement auoye ie grant desir que uous
la reionisissez. Car il nest encor si grant parole de nul cheualier
comme de uous. et quant uous y auez failly ie ne scay qui y pourra
recouurer Or auez ouy pour quoy elle seigue et pour quoy ie porte
deux espees et scauez pour quoy ie magenoillay deuant lie
Ie my agenoillay par ce que ie scay bien quelle est sainvte chose car
par lie seront achauees les auantures du sant greal et maints
miracles en ay ie ueu puis que ie la portay premierement. Et ponquoy
la baisastes uous fait hector. par ce fait il que ie ne receuray ia de
mortelle playe le iour que ie la baiseray. Et quant ie deis a messe
gaunain quil mauoit rescoux de mort il ne me membroit pas
de lespee. Or me dictes fait messire gauuain comment uous auez
nom. Certes fait il iay nom ckazar et suys filz au roy pecheur
qui tient le saint greal en sa maison. Et que allez uous querrir
fait messire gauuam. Certes fait il ie uous queroye pour reioindre ceste espee. car ie cuidoye bien que uous ny faillissez pas. et
puis que uous y auci failly ie cuide bien que cheualier ny auiendra.
mais en piece. Or uous diray fait messire gauuain que uous ferez
Il est uoir que nous sommes meuz en la queste du meilleur cheualier du
monde dont nous ne scauons sil est mort ou uif. Et par ce uous
loueroye ie en droit conseil que uous uenissez auec nous tant que nous
layons trouue loing ou pres se trouue puet estre. et ie scay bien
quil achauera ceste auanture se mortel prouesce y puet auoir
mestier Comment il demanda qui estoit le cheualier de si grant proesce.
Qui est cil fait le cheualier que uous dictes qui est tant de haute proesce. cest fait il messire lancelot du lac. par ma foy fait
il en uostre queste ne me mectray ie mie. car ie nay pas le congie de
ce faire ains men iray tout droit la dont ie uiens. mais se uous
le trouuez en nul lieu uous luy pouez dire que ceste espee que uous ueez
cy sil la ueult uoir si uiegne tout droit chex le riche roy pescheur
Car ilec pourra il trouuer lespee. et lors les commanda incontinant a dieu. si sen uait luy sa pucelle et lescuier. et messire gauuain se depart de ses compaignons. si prent son chemin tout seul
et chascun des autres fait autant. Or dit le comte que quant agloual se fu party
de ses compaignons quil erra tout le iour entier sans trouuer auanture qui face a ramanteoir. et la nuyt ieut chex ung hermite molt
preudomme qui fist son pouoir de le herbreger
la nuyt. Landemain se leua matin et erra tousiours et sercha la fourest de long et de lie. Et tant que ce uint au u.e iour
quil uint ung pou deuant uespres a ung estroit sentier. et
lors encontra ung cheualier arme de toutes armes. courant sur
ung cheual. et auoit son escu detranche amont et aual et son
haubert rompu et desmaille. et son heaume depece et escartele et le sang luy degoute de la teste et des braz. Quant il uit agloual si uint uers luy au plus tost quil peut. et luy dist ha
gentilz cheualier ayes mercy de moy ne me laisse pas occire deuant
toy. sire fait agloual. ie ne uoy encor nul qui mal uous uueille
faire beau sire fait il uous le uerrez tantost. car apres moy uient
ie ne scay quel cheualier qui me ueult ottire. et il ma si naure comme
uous ueez. Or ne uous esmayez fait agloual et le laissez uenir
tout seurement et lactendez et ie uous creance leaument que uous
ny aurez ia mal sans moy. A ces paroles se regardent et uoyent
uenir ung cheualier si grant aleure comme le cheual le puet porter sire
fait le cheualier a agloual ueez le cy. Et il point maintenant uers
luy tant quil puet traire du cheual. et il luy tourne la teste
de son cheual quant il le uoit uenir. si sentrefierent si fort que
les escuz nont duree quilz ne soient percez es fers des lances. et
le cheualier brise sa lauce a lencontrer Et agloual le fiert si fort
quil porte luy et le cheuas a terre. Mais cil qui moult estoit
preux si relieue erramnent et traict sespee et gecte lescu sur
sa teste si fait grant semblant de soy deffendre Et agloual luy court sus tout ainsi arme comme il estoit. si le fiert si
fort du pis du cheual quil le fait uoler a terre. Et lors descent ius. car plus ne le ueult requerre a cheual par ce qu il estoit
a pie si atache son cheual a ung arbre. puis trait lespee. et
court sus au cheualier. mais il le truue si atoune qu il na pouoir
de soy releuer de la ou il gist. Il luy errache le heaume de la
teste et luy abat la uentaille et dit quil luy copera se chief
sil ne se tient pour outre Et il euure les yeulx qui assez estoit
a malaise et quant il uoit lespee dont il luy ueult coper le
chief si a paour de mort. et crie mercy. haa franc cheualier fait il
ne mocciez pas. car ie me tiens pour oultre et ues cy mespee que
ie uous rens Et agloual la recoit. et puis luy demande pour quoy
il uouloit octure le cheualier. par foy fait il par ce qu il occist auant hier
ung de mes escuiers ne scay pour quoy. et par ce loccisse ie
uoulentiers si ien feusse uenu au dessus. et au dessus en feusse
ie tantost uenu si ie ne uous cuisse encontre. Certes fait aglail
uous feriez trop grant desmesure doccire ung cheualier pour ung esciuer
et pour cest oultrage uueil ie que uous uous en mectez a sa mercy
et il dit quil le feran puis que autrement ne puet estre. si uient
deuant le cheualier et sagenoille et luy crie mercy du meffait. et
il luy pardonne tout. Lors monte le cheualier conquis et dist a agloual Sire fait il. il est meshuy bien temps de herbreger
car la nuyt aprouche fort. et iay pres de cy ung recet molt
aaise. ie uous y uiegnez mais huy herbreger auec moy. et uous
⁊ serez plus aise que en lieu ou uous puissez mais huy aler. Et
agloual loctroue puis demande au cheualier quil auoit rescoux
dont il est. et il dit quil est du chastel de roqredon qui est
a une lieue anglesche pres de cy. et si uous y uoulez uenir ie
uous y feroye uenir sur tous hommes et ie le doy bien faire. car
uous mauez rescoux de mort. Or uous diray que uous ferez fait le
cheualier conquis uous uiendirez mais huy herbreger auec nous deux
et lors sera la ioye plus grant entre nous. car si nous estions departy lun ca et lautre la. nous nous trouuenons pas de legier
ensemble. et agloual lon prie tant quil luy octroye.
Lors sont tous retournez et uont tant quilz uiennent en
une praerie qui estoit enmy la fourest. et ou milleu
de ces prez auoit une tour forte ct haulte qui estoit close de
murs et foussez. et ilz uiennent iucqua la tour. et entrent ens
si les font descandre puis les desarment. car ilz auoient grant
mestier de repouser. Et quant ilz sont allegez de leurs armes le sire
de leans les mainne en sa maistresse sale. Et lors luy demande
agloual comment il a nom. et il dit quil a nom grifon du malpas. Et uous beausire fait il a aglouas dont estes uous. et il dit
qu il est de la maison du roy artus. et que querez uous fait grifon. et il
luy comte toute lauanture de la royne et de lancelot. et comme
elle uit que ung cheualier emportoit la teste. si auons fait il tous iure
que si nous pouons trouuer ne cognoistre le cheualier que nous en porterons
la teste au roy. et pour ceste chose sommes partiz de la court .x. cheualier
Quant grifon ouy que agloual dist si se pense quil pourra faire. car
il sceit bien que si agloual le cognoist qu il ne croyera mie quil nait
occis lancelot. si luy en coniuendra mourir sil en sceit nouueles
lors dist que ce seroit trop grant dommage se lancelot estoit mort
mais toutesuopes beau sire fait il uous y perdistes plus que lancelot. Certes ouil fait il nous y perdismes keux le seneschal saigremor le desree et dodinel le sauuage. mais il ne nous est mie
tant de la perte deulx tous comme de celle de lancelot. uoire fait il
et qui uous rendroit kex le seneschal ne luy en sauriez uous pas
bon gre. Si maist dieu fait il ouil. et moult en auroye grant
ioye Or sachez fait il que si uous estiez demain a lermitage de la
haye que uous ie trouueriez sans faille. Certes sire grant mercy
Celle nuyt ieut leans agloual. et landemain si tost qu il uit
le iour se leua et print ses armes. et cheuaucha droit a lermitage quil luy auoit dit. Et quant il se fu party de loustel
ou il auoit geu. grifon uint a keux le seneschal que il auoit en sa prison. et luy dist. Sire keux uous estes deliure
de ma prison. et luy comte comment. et ie uueil que uous uous
en aillez a lermitage de la haye. et uous rendrez a agloual
et sil uous demande qui uous y enuoye si luy dictes que uous
ne scauez qui. et par ce que ie uueil que nul ne sache nouuelles de moy ie uueil que uous me fiancez que uous ne
direz en lieu ou uous aillez que uous auez ceans este. ne ne le
direz a homme ne. et il luy fiance qui moult est lie de ceste deliurance. Et grifon luy fait aporter a manger. et puis commande quon luy aporte ses armes. et elles luy sont aportees. si se part de leans. et fait tant quil uient a heure de tierce an lieu quon luy auoit dit. si trouua agloual qui moult
fist grant ioye de luy quant il li uit. Si luy demanda dont
il uenoit. mais il ne luy on ueult riens dire affin quil ne
trepasse sa foy. Et lors luy compte agloual comment les x.
cheualiers estoient meuz pour querre lancelot du lac. et que iamais
ne fineroient derrer iucqua ce quilz en ayent ouy urayes nouuelles. Et uous fait il messire keux quen ferez uous uoulez
uous entrer en ceste queste pour amour de lancclot. certes
fait il. il y enterroit uoulentiers pour uous. Et il dit que
urayement y enterra il. Si le iure sus une croix de fust.
qui estoit deuant luy. si fist tout tel serement comme les
autres auoient fait. Et lors acqueillent leur chemin.
ensemble. Mais atant laisse le comte a parler deulx .ii.
Et retourne a parler de messire gauuain et de ses auantures qui luy auindrent quant il se party de ses neuf compaignons.
Or dit li comte que quant messire gauuain se fu
party de ses compaignons quil cheuaucha tout
seul moult doulent et pensis de lauanture de lespee a quoy il auoit failly. et erra tout le iour
sans boire et sans manger. et sans auanture
trouuer qui face a raconter. ainsi erra le second iour et le tiers
Mais au quart iour luy aduint endroit medy quil passa par
deuant la maison mathamas qui tenoit saigremor en prison
et il auroit si grant talent de dormir quil ne sauoit ou il aloit Si
aduint quil passa par deuant mathamas qui estoit a sa porte
ne oncquez ne luy dist mot. Et si lauoit mathamas salue. quant
mathamas uit se. si cuida quil le feist par orgneil et qu il ne luy
daignast respondre. et entre en sa meson et demande ses armes
a grant haste. et ses escuiers luy aportent isnelement. et ceulx
de leans demandent ou il ueult aller. et il dit quil uait apres
le plus orgueilleux cheualier quil uil oncquez. Car ie lay salue fait
il. et il ne ma deigne respondre. si seray bien corrouce si ie ne
luy abaz grant partie de son orgueil Lors monte et sen uait tous les escloz tant quil aconceut messire gauuain a lentree dunes broces et luy escrie de si
loing quil le uoit Tourne deca cil escu sire cheualier ou ie uous
ferray par derriere si y auez grant honte. Adonc sesueille messire gauuain et regarde et uoit se cheualier tout apreste de le ferir
si se merueille pour quoy cest. et embrace lescu et esloigne le
glayue et se tourne deuers luy si le fiert si fort qu il le porte du
cheual a terre. et lors descent. car il ne se uoudroit pas requerre
a cheual. et atache son destrier a ung arbre. puis trait lespee
et court sus aceluy qui se releuoit. si le fiert si fort quil labat
a terre tout estourdy. et lors luy errache le heaume de la teste
si felonnessement qua pou qu il ni luy a esrache tout le nes si seigne moult fort. Et il luy dit qu il se rende ou il loccira sans plus
actendre Et cil est pasme car trop grant angoesse luy a fait
messire gauuain a arracher le heaume. et il luy dit qu il se rende
ou il luy copera la teste. Et il se resourt a grant peine et crie
mercy et dit qu il ne loccie pas. Car il ny gaingneroit fait il
riens fors le mectre en peche mortel. Et certes ie ne uous cuide
pas fait il auoir tant meffait que uous me doyez occire et comment
auez uous nom fait messire gauuain. Iay nom fait il matamas. Haa mathamas fait il uous estes cil chex qui saigremor
le desree et dodinel le sauuage alerent. Certes ie uous occiray
ou uous me direz ce que uous en scauez. Haa sire fait il pour dieu mercy
Car si uous me uoulez laisser ie uous rendray saigremor auant qu il
soit nuyt. uoire fait messe gauain. par mon chief ie uous lerray
mais ie uueil  que uous me fiancez que uous le ferez anisi comme uous le mauez dit. et que uous yrez en prison la ou ie uous uoudray enuoyer. et
il luy fiance. Lors monte messire gauuain. et il aussi mais ce fu a grant
peine car moult estoit las et trauaille. si retournerent
tout le chemin quilz esloient uenuz. et tant qu ilz uindrent au
chastel mathamas. et quant ceulx de dedans sceurent que leur
sire estoit conquis. si uouloiont courre sus a messire gauuain quant
mathamas leur deffendy sur les yeulx de leurs testes quilz ne le
touchassent. et il auoit leans plus de. xxx. cheualiers. Si que messire
gauuain ny peust auoir duree silz leussent assailly Lors fait mathamas traire saigremor hors de prison. si le rend a messire gauain si
sain comme il estoit. et quant il le uit si luy dist quil nauoit pas
este en male prison. et de ce disoit il uoir car moult luy auoit
aide la fille mathamas et moult lauoit honnouree en la prison
Quant saigremor uit messire gauuain si luy fist molt grant
ioye et demanda ses armes par ce quil son uouloit aller. et len
luy apporte. et quant il fu tout prest de monter si uint a la damoisele et prent congie et la commande moult a dieu. et dit qu il est
sien en quelque lieu quil soit. et elle le mercia moult Adonc sen ueulent aller de leans et messire gauuain apelle mathamas et luy
dist. Ie uous commande que uous aillez a la court de monS le roy artus
et uous mectez en sa prison de par gauuain son nepueu. et dictes a
madame la royne que tout anisi ay trouue saigremor. et selle uous
demande quil est deuenu si pouez dire qu il est alle en la queste
lancelot comme les autres. et qu il auoit fait tout itel serment come
les autres. et mathamas dit que ce fera il uoulentiers. si se departent
les compaignons de leans et sen uont leur chemin ensemble. Mais
atant se taist ores le comte deulx Et parle dune auanture qui
aduint a hector Or dit li comte que quant hector se fu party de ses
compaignons qu il erra parmy la fourest cincq
iours entiers ung auant at autre arriere et sans
auanture trouuer que len doye dire. Et tousiours
demandoit nonuelles de lancelot la ou il passoit
mais onc
ne trouua qui luy enseignast. Au ue. iour aduint
quil arriua a la planche ou dodiniaus estoit cheu en leaue. Et
quant il uint la si uit bien quil ne pourroit passer oultre fors par
la planche. si descent et atache son cheual a ung arbre. et dit que pour
la perte du cheual ne demourra il pas quil ne passe oultre. car ie
uoy bien fait il que ceste planche cy fu faute pour retenir les cheualiers
errans. Lors se mect sur la planche tout arme et passe oultre.
molt hardiement comme cil qui tant estoit hardy que nulle
auanture ne le pouoit esmayer. et quant il est passe oultre si uoit
le chastel qui estoit pres dilec. et il sadrece celle part car il ueult
herbreger. Et quant il se regarde si uoit issir de leans ung cheualier
arme sur ung grant destrier qui luy acourt lance leuee et luy
dit quil se rende ou il mourra. mais hector ne sesmaye mie ains
esloigue le glayue et mect lescu deuant son pis. Et quant le cheual aprouche il guenchist. car il ne lose a cop actendre pour ce
que trop estoit fort. Et il fiert si fort celuy qui estoit dessus quel
labat du cheual a terre puis trait lespee et le fiert tel cop par le
heaume qu il est si estourdy qu il ne scait sil est nuit ou iour. et chiet
adens a terre. et hector le prent au heaume dont le laz estoit fort
et le trayne pres dune lance loing. et le fiert du pommeau de lespee
si quil luy fait entrer dedans le chief les mailles de la coiffe de fer
si latourne tel que le sang luy sault par le nes et par les oreilles
Lors luy trenche les laz du heaume et dit qu il luy coupera le chief
sil ne se tient pour oultre. Et il ne respont mot. car encor gisoit
il en pamesons. et hector le laisse reposer tant qu il a repris salaine
Et quant il puet parler si dist a hector qu il ne loccie pas car il se
tient pour outre. Et ainsi quil disoit celle parole il soubzlieue
tout bellement le pan du haubert hector. car il lui uouloit bouter
lespee dedans le uentre. mais hector le prent par le poing et luy
toult lespee a force et luy dist. ha a fel traistre desloyal ia ce ne uous
garantira que uous ne mourez. Adonc hauce lespee et luy cope la teste. et lors uoit uenir du chastel deux escuiers qui luy choent es piez
et dient haa sire benoist soyez uous qui nous auez uenge de lomme
du monde qui nous haions plus. et uenez leans auec nous car le
chasteau sera desormais uostre puis que uous en auez conquis li seigneur
Et sachez quant ceulx de leans en sauront la uerite qu ilz uous ameront
mieulx que si uous leur auiez donne a chascun cent mars dor. lors sen ua
lun des escuiers ou chastel et compte la nouuelle qui moult plaist
a tous ceulx qui loyent dire. si uiennent hors de leans et monstrent
a hector ung bon cheual et luy donnent. puis le mainent ou chastel a fine force. et dient quil demourra leans et sera sire deulx tous
Mais il dit quil nen fera riens. et toutesuoyes le font ilz desarmer et le mainnent ou maistre palays. et lors encontre la damoisele que dodinians auoit sceue iucqua la planche. Et quant elle encontre hector si la salue moult courtoisement et il lie. et elle auoit
este amye au cheualier occis. mais il estoit si desloial et si traistre que
elle ne lamast pour riens La nuyt quant ilz eurent mangie demanda la damoisele
a hector dont il estoit. et il dit qu il est de la maison du
roy artus. certes fait elle ce mest molt bel. aussi a il ceans ung
des ch̃rs du roy artus. uoire fait hector. amenez le auant si le
uerrons. et elle le fait amener. Et quant hector la uoit si cognoist
qui cest dodinians le sauuage si sault auant et luy court les
braz tenduz. et fait lun a lautre moult grant ioye. Et hector
luy demanda quelle auanture lamena a ce chastel. et il lui dit
comment une damoisele lauoit admene iucqua une planche. ou
il sestoit cuide noyer. et quant il fu uenu a la riue si le prist ung
cheualier et le fist mectre en prison. et lors uit la damoisele deuant
luy si la congneut et luy demanda pour quoy elle lauoit fait uenir
celle part. Certes fait elle ie le uous diray. Il est uoir que mon amy
qui est mort uous haioit sur tous hommes pour une playe que uous luy feistes
lautre an a une assemblee. si me dist que iamais ne dureroye o luy
qu il ne moccist si ie ne uous amenoye ceste part. et me fist aller a
la court du roy artus pour uous querre. et bien mauoit commande que
ie ne reuenisse pas sans uous. Et par ce fus ie tant que uous uenistes
auec moy et passastes leaue. et quant il sceut que cestoit uous il se fist
armer et uous couru sus si tost quil peut. et uous fist mectre en prison quant uous uenistes. et disoit bien que iamais nen ystriez. mais
or uous en est si bien aduenu que ce cheualier uous en a uenge. car il luy a
coupe la teste. Si uous  ores dit ce que mauez demande Sire fait dodinians a hector or conuient que uous me diez sil uous plaist quelle achoison uous a amene ceste part. et il luy compte comment les compaignons de la court du roy
sont meuz pour querre lancelot du lac. et luy dist la nouuele que
la royne apporta a la court Si auons fait il iure que iames ne cesserous daller iucqua ce que nous saichons urayes nouuelles de sa mort
ou de sa uie. Puis quil est anisi fait dodinias. ie uous creance leaument que iamais nenterray a la court du roy artus iucqua ce que les
autres soyent uenuz. si deuiens maintenant compaing de ceste queste
et hector en est moult lie. Celle nuyt offrirent ceulx de leans la
seigneurie du chastel a hector. mais il na talent de la prendre si se
party au matin luy et dodinians. et entrent tant quilz uindrent
au iour deuise a la blanche croix a lissue de la forest. et se rendirent tous les compaignons a heure et a temps. dont ilz firent moult
liez. Et moult eurent grant ioye des troys compaignons q̾lz cuidoient
auoit perduz et ores les uoyent sains et haitiez. et compta chascun
ce quil auoit trouue en la sepmaine. mais de lancelot nul naporta nouuelles si en furent moult doulens et corroucez. Et messe gauuain dist puis quilz nen ont riens ouy que ores se peuent ilz bien departir du tout. Si oste son heaume de sa teste tout le premier.
et aussi fait chascun le sien si sentrebaisent tous au departir et plourent de la pitie quilz ont. de ce quilz ne se cuident pas mais en piece ueoir ensemble comme ilz sont ores. si font trop grant deul a leur
departement. Et messire gauuain se part deulx tout le premier si
grant deul faisant comme sil ueist tout le monde mort deuant luy
Et ainsi pleurent les xiii. compaignons. et tient sa uoye chascun a
par soy. Mais or se taist le comte de toute la compaignie. et parle tout premierement de messire gauuain. Vrayement dit le comte en ceste partie que quant
messire gauuain se fu party de tous ses compaignons
qui aloient auec luy. si sen alla tout seul et passa
maintes terres. et tousiours la ou il aloit et uenoit demandoit nouuelles de lancelot. mais onc
ne trouua qui luy en dist la uerite. Et tant quil fu bien ale deux
sepmaines et plus sans auanture trouuer qui face a raconter. si
uint a ung samedi a soir une blanche abaye. Et ilec laissa ses armes et prist unes autres. Et landemain demeure leans toute iour
par ci que cestoit dimenche. Et au lundi matin sem party si tost come
il eut ouy messe. et erra la plus droicte uoye quil peut uers le royaume destrangorre et uint a une fontaine dont leaue estoit clere et froide. Et la grauele reluisoit comme argent. et tout entour
auoit grant plante derbe uert. si estoit la fontaine auironnee darbres
qui donnoient si grant umbre au lieu que leaue nauoit garde des rays
du souleil. si en estoit la fontaine trop plus delictable. Messe gauuain uient celle part et uoit la fontaine si belle quil luy prent.
talent den boyre. et descent de cheual et oste son heaume et sassiet
et en boit moult uoulentiers Et ainsi quil se repousoit ilec uoyez
uenir tout le chemin une damoisele sur ung palefroy qui uenoit
la grant ambleure. Et quant elle uoit messire gauuain si le cognoist moult bien. car encor nauoit il pas lace son heaume si le salue au plus bel quelle sceit. et il luy dist que bonne auanture luy doint
dieu. Messire gauuain fait elle quelle part alez uous si maist.
dieu dist il ie ne scay. Et que querez uous fait elle. Certes fait il ie
quier si ie peusse trouuer qui me dist nouueles de lancelot. comment
fait elle ou est il certes fait il on cuide a la court quil soit mort
et nous sommes meuz .xiii. cheualiers pour enquerre si cest uoir. si ne pouons
mais uenir a court iucqua ce que nous en sachons la uerite. Certes
fait elle de luy ne scay ie riens. mais ce seroit trop grant oultraige
sil estoit ainsi aduenu. et ia si dieu plaist ne sera ceste nouuelle
uraye car trop en seroit cheualierie abaissee. Si uous pry par amours que
uous uous herbregez o moy et ie uous herbregeray a uostre uouloir. et il dit
que si feroit il uoulentiers mais il nen est pas encor temps. Certes
fait elle si ferez par la foy que uous deuez a la chose ou monde que uous plus
amez. Et il dit quelle la tant coniure quil y yra. et monte et prent sa
uoye auec la damoisele si uont bien deux lieues anglesches et tant
quilz uoyent ung petit chastel Sire fait ele uez la le chastel ou
uous gerrez ennuyt. Lors sont uenu celle part er entrent ens et quant ilz furent
uenuz au maistre palays de leans si les descendy len a molt
grant ioye et emmenerent amont messire gauuain et le desarmerent
pour lalegier. Et la damoisele le mainne en une ionchee derbe fresche
pour la chaleur qui estoit assez grant. Et quant ilz ont ung pou sis
ung uarlet entra leans et dist a la demoisele dame monsire est uenu
qui ameine bien xxx. cheualiers. ua ten fait elle et luy dy quil uiengne a
moy et quil uerra quel hoste ie luy ay amene. Lors demande messire gauuain a la damoiscle pour quoy il amene tant de cheualiers auec soy
Sire fait elle ie le uous diray. Il est uoir que cy pres a deux lieues anglesches aura demain ung si bon tornoyoment deuant le chastel
du moulin que iamais ne ouistes parler de meilleur. si luy fait ferir
le roy narbaec qui est parent galehot le filz a la belle iaiande et
ont estably entreulx qui cil qui sera esleu au meilleur de tous aura
ung espreuier et ung faulcon en recognoissance de uictoire. et si il
ameine samye auec lui. elle aura le plus riche chapel du monde.
Et par ce que mon amy uoudroit uoulentiers conquerre cest honneur
a il mande des cheualiers de ce pays qui seront demain auec luy. par ce que
ung seul cheualier ne pourroit mie gueres faire en si grant tornoyement
sil nestoit de trop grant prouesce. et il a dit qu il me menera auec luy
et que iauray le chapel sil puet. si uous pry messire gauuain par la
foy que uous deuez au roy artus uostre oncle qui uous y uiegnez demain
et que uous soyes de la partie mon amy. Car ie scay bien que si uous le
uoulez bien faire que nous en aurons la uictoire et uous lonneur car
par uous uanicra mon amy le tornoyement sil le uaint. et il dit
quil y yra moult uoulentiers puis quelle len prie. Et elle le mercie
moult A ces paroles uint en la chambre le sire de leans. et cestoit
ung grant cheualier bien fait de corps. blanc com layne et auoit
nom tanaginus le blon par ce qu il estoit ung des plus blons cheualiers
du monde et quant samye le uoit uenir si se drece encontre luy et
luy dist. sire uez cy messire gauuain qui uous aidera demain au tournoyement. Et quant il lentend si court a luy les braz tenduz et dit
que bien foit il uenu sur tous les cheualiers du monde. et lors sassient et
commencent a parler de leurs affaires et sentracointent au mieulx
quilz peuent Et lors demanda messire gauuain au cheualier comment
il auoit nom. et il luy dit puis luy comte du tournoyement qui
deuoit estre. car il ne cuidoit pas que la dame luy eust dit. puis le
requiert quil luy aide et messire gauuain dit que si fera il uoulentier
uoire fait il. donc ne doute ie mie que ie naye lonneur puis que uous serez
en mon aide. et si maist dieu ie uous en scay meillieur gre que si uous
me donniez le meillur chastel de uostre oncle le roy. Adonc sasseurent au souper et mangerent moult liement. et moult furent liez ceulx
de leans de la promesse que messire gauuain leur auoit faicte. Car
grant fiance auoient en luy de uaincre le tornoyement. Et landemain
quant ilz furent atournez chascun a sa maniere si fist le cheualier uestir
sa damoisele et richement et cointement habiller que nulle ne pouoit estre plus. car il sauoit bien quelle seroit ueue de haulx hommes et
de riches barons. et elle estoit sans faille une des plus beles damoiseles de tout le pays. Et lors partirent et errerent tant qu ilz uindrent
sur ung tertre et uirent en la ualee dessoubz le tornoyement qui ia
estoit encommance en une praerie qui duroit bien deux lieues de lonc
et de lie. et le roy narbaoc ne portoit pas armes celuy iour. ains
auoit fait drecer es prez unes loges de fust ou la royne sa femme et
les dames et damoiseles du pays sestoient toutes alees apuyer pour
ueoir le tournoyement. Si y auoit ilec une niepce la royne. qui disoit oyans toutes quelle auroit le chapel car son amy le faisoit trop
mieulx que nul qui fust encor uenu a lassemblee. Mais quant lamye tonaguin y fu uenue et elle ouy la uentance que faisoit la dame si dist que
elle ne disoit pas ueoir. Pour ce quil y a ung meilleur cheualier qui
y est maintenant uenu. Et qui est il fait la damoisele. Certes
fait elle uous nen scaurz par encor le nom. Mais uous le pourrez tantost
cognoistre. Lors est celle moult corroucee et dist a la damoisele que
elle se uiegne apuyer pres de lie. et elle luy monstrera le cheualier quelle
dit. Et elle y ua. si regardoit les cheualiers qui poignent amont.
et aual. Et messire gauuain demande a tanaigon de quelle part
il ueult estre. Et il dit quil ueult estre encontre la gent du roy
Si tourne deuers le comte des broches qui auoit empris le tornoyement encontre la gent du roy. Quant ilz se sont tournez
de celle part ou ilz ueulent si poignent pour aider a leurs conEt messire gauuain sen ua tout prest de iouster et lors uient
encontre luy ung cheualier moult preux si sadrece lun a lautre tant
que le cheual puet aller. et messire gauuain abat le cheualier si felonnessement que au cheoir luy brise le braz senestre. Et il sen ua
adonc aux autres lespee nue en la main si fiert et abat quantquil ataint deuant luy si trebuche cheualiers et cheuaux a cops
de lance et despee. si point amont et aual ne ne refuse nul
qui le uueille actendre. si le fait si bien en toutes manieres que
tous dient quil en doit auoir le los et le pris. et celle qui
estoit amye taueigon dist a la niepce de la royne damoisele ie
uous disoye uoir. cest cil a lescu blanc qui tout uaint. En nom dieu fait elle uous parlez encores trop tost. Car sil le fait ores si
bien par auanture puet uenir telle chose quil ne le fera pas
si bien. et par ce nen deuez uous pas tant dire que uous uous en repentez et que y ayez honte. Ie ne men repentiray fait elle ia car
ie scay bien quil ie fera encor mieulx apres quil ne fait ores Et
si uous le cognoissiez aussi bien que ie foys uous ne le direz ia Et
Et ainsi quelles parloient yssirent du chastel bien deux cens
cheualiers armez et poignent pour aider a la mesgnee du roy qui
ia deffaillent fort car trop malement les mainne messire gaunain. Et quant il sont uenuz a lassemblee si le font si bien
que deuant les fers des lances ne remaint cheualier en sele quilz
ne facent tous uoler des cheuaux a terre. Si les destraignent
tant qua force conuient aux gens du comte guerpir la place
Car trop sont ceulx qui estoient encontre eulx si sen feussent
tous fouiz. mais messire gauuain les recueuure si bel que tous se
merueillent tous de sa prouesce. Si sefforce tant a quelque
peine que ses compaignons sont demourez aucoques luy Et lors uint a lassemblee ung frere du conte de broces si amena auec luy bien troys cens cheualiers. et quant ilz aprouchent quil
ny eut que du ferir. si uindrent si roidement quilz rechasserent arriere la mesgnee du roy uicquen leurs lices. Mais
ilecques se tindrent ilz comme ceulx qui moult estoient preudommes silz ne feussent si pou. Sa souffrirent une piece
ceulx qui de pres les enchassoient.. Ainsi quilz estoient a
si grant mieschief si uenoit aual les prez ung cheualier arme de
unes armes uermeilles. et estoit si sot quil ne menoit auec luy escuier ne garson. se commenca a regarder le tornoyement et uit les grns du roy qui trop bien se deffendoient
comme a si grant meschief. Et le cheualier se tourne mainte- nant uers eulx pour leur aider. Et quant le roy
le uoyt si si commence a escrier. Or ca gentilz cheualier aidez a
ceulx qui en ont le plus grant mestier. Et il se mect tantost
ou renc encontre ceulx a qui messire gauuan aidoit si leur
laisse courre. et, abat le premier quil encontre. et puis le
second. et puis le tiers. Si fait tant que dung glayue en
a abatu quatre.
et se lanca en la presse
Lors mect la main a lespee si se lance en la plus
grant presse et le fait si bien au premier poindre quil les fait tous resortir dune archee ne nul
ne le uoit qui ne le redoute. Car il nataint cheualier
droit cop a qui il ne face uuider les arcons. si haste si fort ses ememys que tous ceulx du roy sont recouurez par luy
Et ceulx deuers messire gaunain sont si esbahy qua pou qu ilz ne
sen fuyent de la place. Lors dient ceulx qui es fenestres des loges
estoient que tout uaint le uermeil cheualier cil qui porte lescu uermeil
au blanc lyon. et tant que messire gauuain qui sestoit ale esuenter hors du tornoyement en ouy la nouuelle. si luy dist ung garson que leaus auoit le meilleur cheualier quon ueist oncque mais. car il a
tout seul desconfiz les gens du comte. et par luy sont recouurez
les hommes du roy qui estoient si au dessoubz et desconfiz Quant messire gauuain lentend si se merueille moult qui ce puet
estre et lace moult tost son haume. et prent une lance la plus
fort qu il puet trouuer et uient bruyant es rens et encontre le cheualier
uermeil qui auoit recouure une lance. et si tost quilz sencontrent
si meurent lun contre lautre. les cheuaux furent fors et bien
courans et uindrent tost. et les cheualiers furent de grant pouoir si
sentreferirent si fort sur les escuz que les lances uolerent en pieces. mais ne chey ne lun ne lautre ains se pasmoit tous afichez.
Si messire gauuain est doulent de ce qu il na abatu le cheualier si est
lautre cent fois plus de ce quil na abatu messire gauuain et est
si doulent quil ne sceit quil doye faire. Et tous ceulx qui ont ueu
la iouste dient que moult sont les deux cheualiers de grant prouesce et ilz
reprennent lances si sadrece lun uers lautre parmy les rens que bin
leur estoient deliurez si sentrefierent si gnͣs coups qu ilz se remectent
par les escuz et par les haubers les glayues trenchans mais il
ny a celuy qui gueres soit naure. si sentrehurtent des corps et
des uisages si fort quil ny a celuy a qui le ceruel ne soit si trouble
qua peine se peuent ilz tenir es arcons. mais trop moins est greue li cheualier que messire gauuain si reuient tost de lestourdison et
prent une grosse lance la plus fort quil puet auoir Et aussi
fist messire gauuain qui encor estoit tout estourdy si point lun
a lautre pour faire la tierce iouste et se fierent par les escuz
Si brise messire gauuain son glayue. Et le cheualier le fiert de si
grant force quil le porte du cheual a terre tout enuieus puis sen
uait oultre pour faire son poindre. si trait sespee et se fiert
entre la gent du comte si les maine ferant uicques deuant les
loges ou les dames et damoiseles estoient apuyees. et quant
il les a amenez uicquez la si tournent ceulx en fuye car plus ne
le peurent mais souffrir Et lors commence la chace qui dura longuement et moult en prindrent les gens du roy. Et quant le uermeil
cheualier uoit que tous sont desconfiz sans recouurer si sen uait tout
son chemin et se fiert en la fourest qui estoit pres dilec. et quant
messire gauuain fu monte si a si grant deul et si grant honte que
il nouse demourer en la place ains sen ua sans congie prendre
apres le cheualier qui la abatu. et dit que iamais ne finera tant
quil laura ataint. et sil nest de la maison du roy artus qu il
se combatra a luy tant que lun deulx sera oultre ou mort. Et sil
scauoit que lancelot fust uif il cuidast urayement que ce fust lui.
mais par ce quil croit quil soit mort il ne sceit que dire si sen
ua uers la fourest tout corrouce et plain dyre. et regrete sa meschance qui ia luy est deux foiz aduenue en ceste queste. En tel douleur et en tel yre cheuauche si quil uoit tous
ades les escloz au cheualier. Et bien sceit quil le suyt et est tant ale
quil uient chez ung fourestier qui estoit herbrege pres dung
uiuier et il estoit ia pres de nuyt si entra en sa court et sergens luy saillent a lestrier pour le descendre puis le desarment
et le mainnent leans en la meson qui estoit grant et belle Et quant
il est entre si treuue hector des mares qui seoit en une couche.
et quant il le uoit si luy sault au col et dit que bien soit il uenu
Et messire gauuain luy fait plus grant semblant de ioye que le
cuer ne luy dit. Et hector luy demande dont il uient. et il dit
du tournoyement qui a este a lentree de ceste fourest. et si ay
toute iour suiuy ung cheualier a unes armes uermeilles qui trop
bien le fist a lassemblee que ie uous dy. mais endroit moy ie men
plains moult. Car il ma fait la plus grant honte qui oncques mais maduenist. Comment sire fait hector. Certes sire
fait hector nous ioustasmes moy et luy uoyans tous ceulx qui
estoient en la place si ni le peu abatre ne il moy. mais toutesuoyes me naura il ung pou soubz lessele. si aduint a la
tierce iouste quil mabaty du cheual a terre. et de ce ay ie si
gnt deul qua pou que le cuer ne me part ou uentre. Et ie suys
despuis tousiours alle apres pour le cuider trouuer. et si ie
le trouue il me conquerra ou ie luy Quant hector ouy ce que messire gauuain dit si en est trop honteux. Car il cognoist bien que cest luy
quil quiert et en est si doulent quil aymast mieulx auoir
este feru dune espee par les deux cuisses quil leust abatu car
il cuide en estre mal de luy a tousiours mais ni sa haine ne
uoudroit il auoir en nulle maniere. Adonc se mect hector a
genoux deuant luy et dist haa sire pour dieu pardonnez le
moy. Car certes ie ne uous cognoissoye pas. et ie uous iure par
tous les sains du monde que ie ne leusse iamais fait si ieusse sceu
que ce eust este uous. si men mectz du tout en uostre mercy. et le uous
amanderay en tel maniere com uous uoudrez Si quant messire gauuain ouy que cest il se luy pardonne moult debonairement
Celle nuit geurent leans bien aises Et au matin si tost quelz
aparceurent le iour si se partirent de leans et dient qu ilz yront
ensembles iucqua ce que auanture les face departir si uiennent en
unes gastes landes ou il ny auoit recet ne uille ne chastel pres
dilec et quant il furent allez entour demye lieue si trouuerent
unes petites broces et il uoyent a destre partie pres du chemin
une uielle chapelle ce ilz uont celle part pour ouyr messe Car
il nestoit pas encoe heure de tierce Et quant ilz uiennent
pres dilec si descendent et atachent leurs cheuaux a ung arbre. puis entrerent ens mais ilz ne trouuent homme ne femme
ains uoyent la chapelle uieille et ancienne si que les murs en
estoient fonduz et creuez Ilz uiennent iucqua lautel et le trouuent gaste et uoyent par derriere ung petit huys qui entroit
en ung grant cimetiere mais entre lautel et le cimetiere y
auoit une tombe de marbre uermeil ou il y auoit lectres pourtraictes subtilement. et ilz regardent fort les lectres que sont
blanches et dient que pour neannt ne sont ilz pas uenuz celle
part. Car sans auanture ne se partiront ilz mes huy. Et hector list les lectres qui dient. O tu cheualier errant qui uays
querant auantures garde toy que tu nentres en ce cimetiere pour
acheuer les auantures qui y sont. Car ce seroit peine perdue
se tu ne es le chetif cheualier qui par sa maleureuse lucxure a perdu a acheuer les audantures du greal ou il ne pourra iamais
recouurer. De ceste parole se merueillent moult les deux commpaignons
et dient quilz nentendent pas bien ce que ces lr̃es ueulent
dire car elles parlent trop obscurement. Et non pour tant dit
messire gauuain quil ne sarrestera pas de ueoir les auantures
du cimetiere. et uiennent a luys lui et hector et ilz ueoient ou
bout du cimetiere une tombe qui ardoit et flambeoit si cler que
la flambe en sailloit contremont plus hault dune lance et
tout enuiron y auoit xii tombes qui nardoient pas mais il
y auoit sur chascune une espee drece. De ceste auanture moult se merueillent messire gauuain et hector. et quant ilz
ont assez regarde la tombe ardans. si dist messire gauuain
hector fait il par mon chief uez cy la plus merueilleuse auanture que ie ueisse oncques mais. or conuuendra que nous nous y essayons
se nous uoulous partir de ceans a honneur si uous pry que uous mi
laissez aller pour sauoir que ce puet estre et uous mactendeez cy
et ne uous partez pour chose que uous uoyez iucqua ce que iaye du
tout failly ou acheue. Sire fait il uoulentiers. Lors entre messire gauuain du cimetiere lescu au coul lespee au
couste et quant il aprouche des tombes si se merueille plus
quil ne fit meshuy. Car il uoit les espes qui estoient sur les
tombes drecees a par soy et uinnennt a luy tout droit et luy donnent telz cops sur le heaume quil na si bon pie qui le puisse
soustenir ains chiet a terre a genoux et a paumes Et quant
il se ueult releuer si sent descendre sur son chief si grant plante
de cops qu il ne se puet releuer ains chict a tetre et gist grant
piece en pamesons. Et quant il reuient en son pouoir il euure les yeulx si se treuue au bout du cimetiere a luys de la chapelle deuant hector. et lors a il moult grant honte et dit que sil
deuoit mourir quil yra iucqua la tombe. si gecte lescu sur
sa teste et prent lespee et sadrece uers les tombes Et quant
il en aprouche si uoit uenir les espees uers luy et il se cueuure au mieulx quil puet. mais ce ne luy a mestier. Car
il est a celle foiz pis conree quil nauoit este deuant. Et si
est tel atourne que le sang luy sault par le nes par la bouche
et par les oreilles. Si a si grant angoesse quil cuide bien
mourir en la place. si se pasme. et est longuement en tel douleur. Et quant il reuient de pamesons si se treuue a luys
de la chapelle ainsi comme il auoit fait deuant. mais il est si
las et si trauaille qua peine puet il parler. Et hector en est
moult corrouce si luy demande comment il luy est. Comment
messire gauuain certes trop mal. car trop ay douleur
au corps et deul au cuer. Douleur au corps ay ie. car ie ne
cuide pas que me douleusse oncquez mais autant que ie foys or
endroit. Et duel au cuer ay ie car ie suys le plus meschant
cheualiere de tout le monde et ie souloye estre le meilleur de tous
Sire fait hector Il ny a cheualier ou monde a qui il ne soit
aucunefoiz mescheu daucune chose. et par ce nen deuez uous
pas estre corrouce. Lors luy oste le heaume de la teste pour prendre uent. et le laisse gisant dela la
tombe puis prent son escu et trait sespee et entre ou cimetiere et uait a grans pas uers la tombe aidant. Mais il ne
est gueres alle quil sent ferir sur son heaume et sur lescu si
grans coups quil chiet a terre tout estourdy mais il ne se relieue que a grans peine et si estoit il de grant prouese et quant il se
cuide du tout drecer en son estant si luy fault cheoir a terre
Car il ne puet durer a la plante des coups qui descendent
sur luy. Si est si atourne quil na pouoir de redrecer en
nulle maniere. ains gist a terre come mort. Et se messire
gauuain auoit este abatu et defoule. encores le fut il pis
car il y demeura plus que ne fist messire gauuain. si se trouua a lentree de la chapelle et lors fut il trop esbahy mes
plus nen pouoit gaire car il estoit tant las et trauaille
qua peine pouoit il ouurir les yeulx.  
Tantost apres se drece en estant et regarde enuiron luy aussi comme sil eust dormy
uoit a lentree de luys unes lectres qui disoient. Ia nul ne enterra
en ce cimetiere qui a honte ne sen parte iucqua tant que le filz a
la royne doulente uiendra. Lors monstre les lectres a messire
gauuain et il les regarde et dit que de tous les deux ⟦...⟧ il ne
pues sauoir ne entendre. car ilz parlent trop obscurement et
que ailleurs les en conuenoit aller car a ceste auanture ont ilz
failly. et hector a si grant deul quil ne puet respondre mot ains
se part de la chapelle corrouce et plain dire et larmoyant des
yeulx et ilz uiennent a leurs cheuaux si montent et sen uont
les chiefs enclins desoubz les heaumes reusans et dolousans
de la meschance qui leur est aduenue. Si cheuauchent en
tel maniere iucqu apres midy que lun ne dist mot a lautre
Et lors sont uenus en une fourest uieille et ancienne et espesse darbres . et ilz treuuent a lentree de la fourest ung
chemin fourche ou il y auoit une crois de fust. En celle
croys y auoit lectres escriptes qui disoient O tu cheualier trepassant. qui ca tachemines uez cy deux uoyes lune a destre
et lautre a senestre. mais garde si bien comme tu as chier ton
corps que tu ne te mectes en la senestre ne te mectes. car soyes
seur qui ia ne sen partiras sans honte. De celle a destre ne
te dy ie pas car il ny a pas tel peril. Quant ilz ont leu les
lectres si dist hector a messire gauuain. Sire ie uous commande
a dieu car en ceste uoye a senestre entreray ie par ce que les lrens
le me deffendaent. et uous enterrez en ceste autre. Non feray
fait messire gauuain mais uous y enterrez et ie enterray en celle
a senestre. Par foy fait hector ia no sera autrement que ie dy
Lors ostent les heaumes et sentrebaisent et pleurent au
departir. Si uient hector en sa uoye et messire gauuain en
la sienne. Mais atant laisse li comte a parler de hector et
parle de messire gauuain. Or dit le comte que quant messire gauuain se
fu party quil erra tout le droit chemin de la
fourest tant que ce uint apreis nonne. et lors
uoit sur destre ung paueillon pres du roussel
dune fontaine Il tourne celle part pour sauoir
qui est dedans et quant il y est si uoit dedans .x. hommes qui
mangeoient a terre sur lerbe fresche et messire gauuain nauoit
mange de tout le iour si en auoit grant talent. et par ce descent
et atache son destrier a ung arbre et pend son escu a une branche
puis entre ou paueillon et salue ceulx qui sceient au manger
Mais il ny a celuy qui mot leur die ains le regardent tous felonnessement Et quant il uit quilz ne respondirent riens
si ne laisse il pas pour ce a sasseoir lespee sainte et oste son
heaume de sa teste et le mect pres de luy puis commence fort
a manger com cil qui grant faim en auoit. et dist a celluy pres du
quel il estoit assis a mangez beau sire et faictes belle chiere En
nom dieu sire cheualier fait il belle chiere ne quis ie faire de mon
manger que  uous mangez deuant moy. car par auanture en ay
ie aussi grant talent comme uous auez si uous deffens que uous ne
touchez plus. Car par mon chief uous le pourriez tost comparer
Et tous les autres dient que se messire gauuain ne sen ua quilz
locciront. Et il dit que ia pour eulx tous ne se bougera mais il me
poise fait il de mon cheual qui na que manger Lors saillent sus tous ceulx de leans et courent aux haches et aux espees dont
leans en auoit grant plante. Et quant messire gauuain uoit ce
si lace son heaume et court a son escu la ou il lauoit laisse
et ilz luy uiennent les espees traictes pour loccire et il nen
refuse nul qui uienne au deuant de luy ains fiert si fort le premier quil lui fend la teste en deux moities. Et il cheit mort et il court
sus es autres qui faisoient leur pouoir de blecier si en fiert ung si
qu il luy trenche le braz entre lespaule et le coude et les autres tournent en fuye quant ilz uoyent leurs compaignons si atourne. Et
messire gauuain ne les daigne chacer ains monte sur son cheual
et se mect en son chemin et era iucqu apres uespres tant qu il uient
en une grant ualee. et il regarde soubz luy ou fons du ual et ueoit
ung petit chastel bien seant car il estoit clos deaue tout entour
et de bons murs bataillez Il tourne son cheual celle part. car
il y ueult gesir la nuyt. et est uenu iucqua leaue si treuue ung
pont de fust par ou len passoit ou chastel Quant il fu uenu en la maistre ⟦gue⟧ si cheuauche uers la forteresce de leans. et cestoit la
maistre tour. Et quant il est aprouche si la prise trop car cest
la plus riche et la plus fort quil ueist oncquez de son grant. Il regarde sur destre et ouy crier une femme assez pres de luy ce luy semble et il point maintenant celle part et uoit en une sale par terre une damoisele en une cuue de marbre qui crioit moult fort
Saincte marie qui me gectera de cy. Messire gauuain court celle part ou il oyt celle qui crie et uoit la cuue qui est bien la moitie pleine deaue si
que la damoisele y aduient iucquamont sur le nombril. et quant elle
le uoit si luy dist. haa sire cheualier pour dieu gectez moy de cy. lors gecte
messire gauuain les mains et lahert par les flans mais il ne la
puet remuer pour pouoir quil ayt. si se y essaye deux foiz uoire tiers
Et quant elle uoit qu il ne la remuera pas si dist haa sire cheualier uous
auez failly. Or pouez dire sceurement que ia de ce chastael ne partirez
sans honte auoir. Damoisele fait il si ie ne uous ay deliuree ce me
poise. et ien ay tant fait mon pouoir que ie nen deuroye estre blasme
Mais or uous uoudroye ie prier par amours que uous me deissez comment
uous estes cy a par quelle auanture et se uous en poriez estre deliure.
Certes fait elle ie y suys en tel maniere que iaa toutes douleurs et
seuffre toutes les augoisses ne nen seray hors iuqua ce que le meilleur
cheualier du monde men gectera. mais loccasion pour quoy ie suys cy
mise ne scaurez uous ia ne uous ne autre par moy iucqua ce que cil
sera uenu qui de cy me gectera et sa uenue est assez pres ou ce
sera en cest an. Et comment fait il est ce que uous souffrez toute
douleurs. Comment fait elle tastez quelle est ceste eaue et lors
le scaurez. Lors mist messire gauuain une main dedans leaue. mais
il ne len cuide ia auoir traicte a temps car il la trouua si chaude quil cuide bien auoir perdu la main a tousiours
mais. Sire cheualier fait la damoisele or scauez uous quelle angoisse
ie seuffre. Et certes damoisele fait il ie mesbahis comment
uous pouez durer. Certes fait elle si ie pouoye mourir pour trauail ie feusse pieca morte. Mais a dieu ne plaist pas car il
ne sest pas encor uengie du grant pechie que ie feis pieca dont
ie seuffre ceste angoesse et ce tourment. Mais ores uous en
pouez aller sire cheualier quant il uous plaira car de moy oster de
cy cest pour neant puis que uous y auez failly ne de mon estre
neu scaurez uous plus. et il sen uait maintenant quant il uoit
que plus nen puet faire . et sen uait au maistre palais et uarletz saillent encontre luy plus de .x. pour le descendre et luy
establent son cheual et le mainnent en hault ou palais pour
le desarmer. si treuue messire gauuain grant plante des plus
beaux cheualiers quil eust oncquez ueu en nulle terre. si se drecent tous
encontre luy si tost quilz le ueoient uenir et luy dient que bien soit
il uenu et il les encline tous. Et len luy fait oster ses armes et luy
aportent une moult riche robe a uestu puis lassient deuant eulx
ce luy demandent nouuelles de la court. Et il les leur dit telles
conle il les sceit. A ces paroles uint leans ung grant cheualier qui amenoit auec
soy grant compaignie de cheualiers. Et il estoit ung des plus beaux
homs que messire gauuain eust oncquez ueu puis quil yssy de son
pays. et moult resembloit bien a gentilhomme Et quant ceulx
de leans le ueoient uenir si dient a messire gauuain que cest le roy
Maintenant se drece messire gauuain et dit que bien soit il uenu
et il luy rent son salut a moult belle chiere si le fait asseoir deiouste luy et luy demande quil est. Et il luy en compte toute la
uerite. Et lors en est le roy moult lie car moult desiroit messire
gauuain et a le cognoistre. si parlent ensemble et sentracointent
au plus bel quilz peuent Ce pendant quilz parloient ainsi se regarda messire gauuain
et uoit leans entrer ung blanc coulon par une uerriere qui
aportoit en sa bouche ung encensier dez trop riche. Et si tost comme
il fu leans entre si fu le palays remply de toutes les bonnes odeurs
que cuer mortel pourroit penser ne bouche dire. Et lors fuostret tous
si honniz que oncquez neut ung seul ou palays qui dist mot. ains sagenoillent tous si tost quilz uirent le coulon Et il sen ala tout
droit en une chambre. Et adonc saillirent ceulx du palays et
mistrent les napes. et sassistrent les ungs et les autres sans
ce que nul y deist mot. ne nul ny fut apelle. De ceste auanture
se merueille moult messire gauuain si sassiet auec les autres et
uoit quilz sont tous en prieres et en oraisons. Et apres ce qu ilz fustrent
tous assis ne demoura gueres que messire gauuain uit yssir de la chambre ou le coulon estoit entre la plus belle damoisele quil ueist
oncquez iour de sa uie. Et sans faille cestoit la plus belle qui
lors feust ni qui oucquez puis nasqui. La damoisele fu desliee et si
estoit trecee a bende et auoit le plus bel chief que femme portast.
Si estoit si belle de toutes beautes qui apparoist a femme que oncquez
plus belle femme ne fu nee. Elle issy de la chambre et porta en sa
main le plus riche uaissel qui oncquez fust ueu par homme terrien
en semblance de calice. Et le tint au plus hault de son chief si
que tout luy enclinoit. Messire gauuain regarde le uessel si le prise plus que riens
quil eut oncque ueu mais il ne puet sauoir de quoy il est
Car de fust nest il pas ne de nulle maniere de metal ne de pierre nest il mie ne de cor ne dos. et de ce est il tout esbahy. Apres
regarde la pucele et plus se merueille de sa beaute que du uassel
car oncquez mais ne uit il femme qui de beaute se comparast a ceste
Si nuisa si fort a lie que autre chose ne pense et ainsi comme la
damoisele sen passe par deuant la table si sagenoille chascun deuant
le saint greal. et tantost sont les tables remplies de tous les beaux
mangiers quen pourroit deuiser. Et le palays fu remply de si bonnes odeurs comme se toutes les espisses terriennes y feussent espandues
Quant la damoisele eut une foiz passe deuant la table si sen retourne et entre en la chambre dont elle uient. Et messire gauuain
la conuoye des yeulx tant comme il puet. Et quant il ne la uoit pas
si regarde deuant luy a la table ou il seoit. mais il ne uoit chose
quil puisse manger ains est la table uiude deuant luy. Et il
ny a nul qui nait deuant luy si grant plante de uiande come
selle y sourdeist. Quant il uoit ce si est si esbahy quil ne sceit que dire ne
que faire. si sceit bien quil a mespris daucune chose parce quil na eu a manger ainsi que les autres si seuffre en soy
mesmes du demander tant que les tables soyent leuees Apres
manger quilz eurent leuez des tables si sen alerent tous hors
du palays si sempartirent lun ca et lautre la si que messire
gauuain ne sceut quilz estoient deuenuz. Et quant il ueult
descendre pour uenir en la court si ne sceit yssir de leans. car
il trouue les huys du palays moult bien fermez. et quant il
uoit ce si se ua apuyer a une des fenestres et commence a penser
moult fort et lors uoit yssir ung nain dune chambre qui tenoit ung baston en sa main et la ou il uoit messire gauuain
et luy dit que il se ouste de la et quil ne doit pas estre apuye
aux fenestres fuyez uous fait il de cy. car trop a en uous uile chose Mais alez uous repondre en aucune de ses chambres que len ne
uous uoye. Lors hauce le baston pour ferir messire gauuain. mais
il gecte les braz encontre si luy toult. et quant le nain
le uoit si luy dist haa cheualier ce ne uault riens certes tu ne te
puis partir de ceans sans auoir honte. Los sen uait en une
chambre. et messire gauuain regarde a lun des boutz de la sale
si uoit le plus riche lit du monde. et il sen uait celle part car
il se y ueult coucher Et ainsi quil si uouloit asseoir si y eut
une damoisele qui luy crie haa cheualier tu mourras se tu te y couches desarme Car cest le lieu auantureux. mais uoy la unes
armes so les prens et puis ty couches se tu ueulx. Messire
gauuain court la ou il uoit les armes si les prent et sen appareille au mieulx quil puet. Et quant il est tout arme de
haubert et de heaulme descu et despee si si uait asseoir ou lit
Mais si tost quil y fu assis si ouy ung cry le plus lait et le
plus hideux quil ouy oncquez mais et bien cuide que ce soit uoye
de deable. et maintenant uoit yssir une lance dont le fer estoit
tout enflambe dune chambre et fiert messire gauuain si fort
que pour lescu ne pour le haubert ne remaint que le fer ne luy
soit passe doutre en oultre parmi lespaule. et il se pasme
Et lors sent arracher la lance hors de lespaule mais il ne sceit
qui luy oste si seigne moult fort mais il ne sest remue du
lit et dit quil y mourra ou quil uerra encores plus qu il na
ueu mais il se sent fort naure Grant piece dura la bataille des deux bestes que messire gauuain ne scauoit qui auoit le pire ou
le meilleur. Et quant le serpent uit quil ne pourroit uenir
au dessus du liepart si sen uait en la chambre. dont il estoit
yssu. Et si tost quil y fu entre si luy courent sus les serpenteux et il a eulx. Et il se deffendent moult fort et aide
lun a lautre de son pouoir si dure la meslee deulx grant piece
de la nuyt tant quen la fin occist le grant serpent les serpanteaux. et les serpenteaux aussi loccistrent. Et lors commencent toutes les fenestres de la sale a flatir lune contre
lautre si font si grant debat quil semble que tout le pays doye
fondre Et lors entre leans ung uent si grant et si froit quil
emporte deuant soy toute la ioncheure du palays. De ceste
auanture se merueille plus messire gauuain que de rien quil
ueist oncquez mais si actend encores pour uoir que ce sera. Grante piece apres le debatement des fenestres escoute messire gauuain
si ouy le plus grant deul et pleur du monde et bien luy semble que ce soit de femmes et quant il se uoult drecer pour aler
ueoir que cest si uoit yssir dune chambre .xii. damoeseles qui
sont le plus grant deul du monde. Si uiennent lune apres
lautre et dient peut en plourant. Beau sire dieu quant
ystrons nous de ce trauail et quant elles sont uenues a
luys de la chambre ou le coulon estoit entre deuant
il sagenoillent et font leurs prieres et leurs oraisons et
toutesuoyes en plourant moult fort. Et quant elles y ont
este si grant piece si uoit messire gauuain yssu dune chambre ung grant cheualier arme de toutes armes lescu au col
lespee en la main et dist a messire gauuain leue de cy sire cheualier allez uos dormir en une de ces chambres car cy ne
pourriez pas longuement demourer. Et il dit quil mourra ou
il y demourra. Non ferez beau sire fait il car auant me combatroye
ie a uous que uous y demourassez. De combatre me passeroye ie bien. Mais pourtant auant le feroye ie que men aller
Certes puis que uous ne le uoulez faire par debonairete uous le
ferez par force. si uous gardez mais huy de moy car ie uo us deffy
Lors luy court sus lespee traicte lescu sur la teste. Et messire
gauuain se deffend au mieulx qu il puet mais il le haste molt
fort. si se depiecent les heaumes et les escuz et se derompent les
haubers sur les braz et sur les espaules si si trayent le sang du
corps. mais moult est empire messire gauuain de la playe de lespaule et elle ne puet estancher et ce le mect aucques au dessobz
si seuffre et se cueuure de son escu comme cil qui bien le sceit faire
Et le cheualier le haste tousiours a lespee si le mainne heure ca et
lautre la comme cil qui estoit de moult grant prouesce. et messire gauuain a tant souffert quil a repris salaine. Si court
sus au cheualier moult uigoureusement. et luy donne grans cops
de lespee par lescu et il a lui aussi bien. si dure la bataille
si longuement quil ny a celuy qui nait perdu la force du corps
et le pouoir si quilz ne peuent demourer en estant ains cheit
lun dune part et lautre dautre. et il sestoient tant combatuz
que la place estoit ionchee des mailles du haubers et des pieres
de leurs escuz si sont si las et si trauaillez quilz ne peuent leuer les testes ains gisent a terre aussi comme en pamesons.
Grant piece ont este en tel maniere que messire gauuain gisoit
deuant le lit tout estandu et le cheualier aucques apres luy. Et
lors commence le palays a crousler et trembler. et les fenestres
se prenent a flatir et a debatre. et il commence a torner et espartir et a faire le plus fort temps du monde sans ce qu il pleust
De ceste auanture est messire gauain moult esmaye. mais
il est si trauaille et si las quil ne puet drecer la teste. et auec
ce il a le ceruel si estonne du tonnoirre quil auoit ouy quil ne
sceit ou il est. ains gist comme mort. Et lors uint leans ung
uent si doulx et si souef que cestoit merueilles Et adonc descendirent ou palais plusieurs uoix qui chantoient si doucement
quil ny a ou siecle uoix ne chant ne melodie qui a ce se peust
prendre. Et bien pouoient estre encores deux cens. Et messire
gauuain ne puet gueres entendre de ce quilz dient fors que a la
fin il chantent gloire et honneur et louenge soit au roy des
cieulx. Et ung pou auant que les uoix feussent oyes furent
leans espandues toutes les bonnes odeurs terriennes
Messire gauuain entend bien les uoix si les ouy si doulces
et si plaisans quil ne cuide pas que ce soient choses terriennes.
mais celestiaux. et sans faille si estoient elles. Et il euure
les yeulx mais il ne uoit rien entour luy. Lors scet il bien que
ce ne sont pas choses terriennes quil a ouyes puis quil ne les
puet ueoir. si se leuast tres uoulentiers sil peust. mais il ne
puet car il a perdu le pouoir de tous les membres. et lors uoit
yssir de la chambre la belle damoisele celle qui eut apporte le
riche uaissel deuant les tables et deuant luy uenoient deux
cierges et deux encensiers. et quant elle est uenue iucquez ou palays. si assiet le uaissel sur une table dargent. Et messire
gauuain uit entour luy dix encensiers. et lors commencent
toutes. Ies uoix a chanter ensemble si doulcement que cuer mortel
ne le pourrroit penser et tous disoient a une uoix Benoist soit
nostre sire pere des cieulx. Quant li chant a grant piece dure si prent la damoisele le
uessel et lemporte en la chambre ou elle estoit uenue et
lors se departent toutes les uoix et sen uont. et lors sont closes
les fenestres du palays si deuint la sale si obscure que messire
gauain ne uit gaire mais de tant luy est bien qu il se sent
sain et haitie comme sil neust oncquez eu mal ne douleur ne de
la playe ne de lespaule na il garde car il est tout guery. si se drece lie et ioyeux et uait querant le cheualier qui sestoit a luy combatu
mais il ne le puet trouuer. Et lors escoute si ouy uenir uers
luy grant plante de gent. et sent que len le prent par les bras par
les espaules par les piez et par la teste. si lemporte len hors
de la sale et lont moult bien lie en une charrete qui estoit en
la cours. Au matin quant le souleil fu leue si sesueilla messire gauuain et se trouua en la charrete la plus laide du monde
et uit son escu lie au limon deuant et son cheual atache a la
queue de la charrete mais au limon deuant y auoit ung cheual
si maigre et si chetif quil ualoit a peine troys deniers Et quant
il se uoit en tel lieu si a si grant deul quil aymast mieulx estre
mort que uif. Et adonc uint celle part une uieille atont une
courge si commence a batre le cheual et le mainnee grant aleure parmy les rues de la uile Et quant les menestrelz uoyent le cheualier
en la charrete. si uont apres huant et criant et luy gectent fienc
boue sauates et toutes les ordures quilz treuuent Si le conuoient hors de la uile en tel maniere. Et quant il a passe le
pont si le deslie et puis luy dist quil saille hors de la charrete et
il sault ius et prent son escu et monte a cheual et demande a la
uielle comment a nom le chasteau. Et elle dit quil a nom corbenic
et sen uait maintenant faisant le plus grant deul du monde. et
maudit leure dont il fu ne et quil fu chl̾r. Car ores a il tant
uescu quil est le plus uil et le plus honny de tous hommes ment messire gauain sen alla tout plourant
Ainsi sen ua messire gauuain plourant et menant grant
deul. et oirre tout le iour entier sans boire ne sans manger et
uient au soir chex ung hermite que len apelle lermite segre si y uint
auant que le preudomme eust chante ses uespres. si les ouy moult uoulentiers messire gauuain quil estoit et de quel pays. et il luy en
dit toute la uerite . haa sire fait lermite uous soyez le bien uenu
Certes uous estes homme du monde que ie desiroye plus a ueoir mais
pour dieu beau sire dictes moy ou uous auez ennuyt geu. Et messire
gauuain est si corrouce quil ne puet respondre ains luy uiennent les larmes aux yeulx. Et lors saparceoit bien le preudone
quil est corrouce daucune chose. et laisse ester la parole et dit
Pour dieu sire ne soyes doulent pour chose qui uous soit aduenue. car il nest si preudomme a qui il ne meschoye aucunefoiz.
Certes sire fait messire gauuain. ie scay bien qu il meschoit a maint preudomme mais onc
ne mescheu tant a ung seul homme comme il mest mescheu puis
xu iours. Et lors luy comte toutes les auantures qui la nuyt
luy estoient aduenues. Et le preudomme le regarde si esbahy qu il
ne dit mot dune grant piece. Et quant il puet parler si dist haa
sire certes urayement uous est il trop mescheu car uous ueistes et
si ni cogneustes haa sire fait messire gauuain se uous sauez
que ce fu pour dieu dictes le moy. certes fait il ce fu le saint graal
ou le saint sang nostre Sire fut espandu et recueilly. Et quant uous
ne luy feustes humiliant bien uous deut estre son pain uee. et si fu
il ce ueistes uous bien quant tous furent feruz et uous feustes oublie
Pour dieu beau sire fait messire gauuain dictes moy la uerite des
auantures que ie y uey. se uous la scauez Ia par moy fait il ne saurez riens. et si ne demourra gueres que uous le scaurez Beau doulx
sire fait messire gauain au moins dictes moy que signifie le serpent
si uous le scauez. Ie se uous diray fait le preudomme mais apres ne
men demandez plus. car ie ne uous en diroye riens. Il fu uoir que uous
ueistes en la chambre le serpent qui se iouoit. et gecta de sa bouche les serpenteaux quil laissa leans. Et lors sen issy po᷑ aller
en la grant sale. et quant il y fu uenu si trouua le liepart
a qui il se combaty mais uaincre ne le peut. Et quant il uit
quil ne le pourroit uaincre si sen retourna en sa chambre. et
lors luy courrurent sus les serpenteaux et il loccistrent et il
eulx. tout ce ueistes uous fait messire gauuain. Or uous diray fait
il que ce signifie. Le serpent qui estoit si grant et si fort signifie le
roy artus uostre oncle qui se partita de sa terre aussi comme le serpent se partoit de la chambre et laissera ses hommes  et ses parens
en son pays ainsi comme le serpent laissa ses serpenteaux et aussi
comme le serpent couroit sus au liepart et se combatoit a luy
ne uaincre ne le pouoit Ainsi courra sus le roy au cheualier mais
plaisser ne le pourra si en fait il tout son pouoir. Et tout ainsi comme le serpent sen reuenoit en sa chambre quant il ueoit
quil ne pourroit mectre le liepart au dessoubz ainsi sen reuiendra le roy en son pays quant il uourra quil ne pourra plesser
le cheualier. Et lors uous auiendra une auanture moult merueilleuse Car tout ainsi comme la ueue des yeulx uous fu tolue tandis que
la bataille du serpent et du liepant duroit Ainsi sera en ce
point la lumiere de uostre prouesce estainte. Apres quant le roy sera
reuenu en son pays ainsi comment le serpent reuint en sa chambre
Si luy courront sus ses hommes ainsi come les serpentraux faisoient
au serpent tant quil les occira et il eulx Or auez ouy que le serpent signifioit. si ay uostre uoulente faicte du dire. Ainsi uueil
ie qui uous facez la moye de ce que ie uous requerray. Et messire
gauuain luy creance que si fera il. Or uous conuient fait il iurer
sur sains que iamais iour de uostre uie ne parlerez de ce que ie uous
ay dit. et ne le ferez sauoir a homme ne a femme. Et il luy iure
sur sains. Mais moult est esmaye des paroles quil luy a
dictes, et fait moult plus belle chiere que le cuer ne luy aporte Si demeure leans celle nuyt. et fu aise de quant que le
preudomme puet auoir. Et au matin si tost quil eut oy la
messe de lermite il print ses armes et monta sur son cheual et le commanda moult a dieu et entra en son chemin.
Mais or laisse le comte a parler de luy. et retourne a hector
qui est entre en sa queste. Or dit le conte que quant hector se fu party de messire gauuain quil erra parmy la fourest iucquez
uers tierce. Et lors encontra ung nain sur ung
trotier qui uenoit le trot. Et quant li nain
uint pres de luy si luy dist. Sire cheualier uous alez
trop. Comment bel amy fait hector. Ia plus fait il nen scaurez
par moy si sen tourne sans plus dire. Et hector cheuauche toutesuoyes. Car moult luy est peu de ce que le nain luy a dit tant
quil a ueu deux perrons qui estoient enmy le chemin si y auoit
lectres qui disoiont Ia nul ne yra auant de cy sil ne quiert sa
honte. Il uoit les lectres et bien sceit quelles ueulent dire. mais
pour ce ne se retournera il pas ce dit. car nul ne doit auoir
doubte se len ne uoye le pourquoy. si sen uait tout le droit
chemin de la fourest. tant quil uient a lissue. Et il ouste
son heaume de sa teste. pour le chault qui estoit trop grant
Et lors encontre deux damoiseles si les salue. et elles luy
dient haa sire cheualier il est grant dommage dont uous estes uenu
ceste part. pour quoy fait il pour ce font elles que uous ne poues
eschaper que uous ny mourez. Et ce sera trop grant deul car uous
estes moult beau Hector ne sesmaye mie pour chose quelles luy dient ains
les commande a dieu. et sen uait tout droit uers ung chastel quil uit deuant luy. Et quant il uint pres si uit une eaue
qui moult estoit roide et parfonde. et par dessus auoit ung
pont qui auoit quatre toises de lie. Il uient iucqua ung ourme
et treuue une damoisele qui se seoit dessoubz Il la salue et elle
luy dist haa sire cheualier mal alez a ce chastel car uous seriez tantost
noye. Comment damoisele fait il. Ie le uous diray fait elle ueez
uous ce cheualier qui est dela ce pont. Ouil fait il ie le uoy bien sachez fait elle quil est si bon iousteur que ie nen scay meilleur ou
monde et il uous conuiendra iouster a luy si scay bien quil uous
mectra la ou il mect les autres. Et ou les mect il fait il Certes
fait elle il nen a trouue nul quil nemporte en leaue luy et le cheual. pour ce uous loueroye ie que uous nalissez mie celle part. car uous
ne pouez riens gaigner a iouster a luy. Damoisele fait il ce uerra len bien tantost. si la commande a dieu. et uient iucquau pont
Et quant il est uenu a lentree si uoit ung glayue apuye a ung
glayue. et il le prent. car aussi nen auoit il point. Si se mect.
sur le pont et le cheualier qui de lautre part estoit luy crie quil se
garde de luy. Et il dit que si fera il a son pouoir Lors laissent courre lun a lautre les glayues esloignez et sentrefierent les
escuz les plus grans coups quilz peuent. Le cheualier fait uoler son
glayue en pieces. Et hector le fiert si fort quil abat luy et le
cheual en leaue. Et se le cheualier neust trouue ung pel a quoy il
se print. il fust noye. Et hector ne le regarde plus ains sen ua
tout droit a la porte du chastel. Et quant il cuida entrer dedans si la luy clost len a lencontre. Et il demande a ung homme qui estoit sur les murs pour quoy ilz lont fermee. pour ce
fait il que nul cheualier ny entre sil ne iure quant quil deliuerra
ce chastel des mauuaises coustumes qui y sont. et fera tout.
son pouoir de les oster. par foy fait hector sil y a mauuaises coustumes ie suys prest de les oster a mon pouoir Le creancez uous
leaument fait il que uous en fere uostre puissance. Ouil fait
il ie le uous creance comme loyal cheualier Et len luy euure adonc
la porte si entre hector dedans. Et lors demande des coustũes
de leans quelles elles sont. Nous les uous dirons font ilz. Il
est uoir que ceans a ung cheualier le plus felon et le plus cruel du
monde et est sire de ce chastel mais il est si preu es armes
que nous ne scauons nul plus preu de luy. Et parce quil sent si
grant prouesce en luy il se combat a tous les cheualiers que auanture
ameinne ceste part. Et quant il en a aucun uaincu si le fait
despouiller tout nu et puis le fait trayner par toutes les rues
de la uille. telle est une des coustumes de ceans. Et ce est es
cheualiers estranges. Mais encor en y a il une autre qui est plus uilaine. Car il nest nul des moys de lan quil ne preigne une de
noz filles si elle est pucelle et gist a force a loe puis la donne a
ses garsons a la tenir ensoignantage. Et ainsi en a honny plus
de xl. dont nous sommes si honteux et si doulens que nous amerions
mieulx mourir que uiure. Ce sont les coustumes de ceans si
conuient que uous mectez peine a les oster. ou uous serez pariure. et
il dit quil en fera tout son pouoir. Mais comment porͬay ie
trouuer le cheualier moult bien font ilz car nous uous menerons
la ou il est Lors le mainent en ung moult bel iardin. si y auoit ou
meilleu une place qui bien duroit ung arpent de terre de long et de lie. et estoit close tout entour de bons peuz aguz et fors. Ilz luy monstrent ung cor diuoire qui pendoit a
ung pin et luy dient quil luy conuient sonner ce cor sil ueult que
le cheualier uiegne auant. Et il le prent tantost si le somne si haut
quon louy de bien loing. Et lors uoit yssir dune tour ung grant
cheualier desarme. et fu monte sur ung grant destrier blanc. le cheualier
fu roux et lentilleux et eut le nes bas et rechigne si sembla
si semble bien homme cruel et felon Et quant il uoit hector si
le salue et luy dist. dieu uous fault sire cheualier Et hector luy rent
son salu a moult grant peine beau sire fait il dont estes uous.
Que uous chault fait hector dont ie soye ia par moy ne le saurez
si uous ne me creancez a faire tout mon plesir. uostre plaisir fait
il. ce ne feray ie pas si ie ne uoy mon preu. Dictes moy qu il seroit
uostre plesir. Certes fait hector se uous me iuriez sur sains que iames
uous ne feriez deshoneur a cheualier puis que uous lauriez conquis. uous
feriez mon plesir. Et se uous me creancez que iamais uous ne ferez
honte a uoz hommes de leurs filles encor le feriez uous mieulx et
lors macorderoye ie a uous. et uous diroye qui ie suys. Donc ne
le direz uous pas autrement fait il. Non fait hector. or sachez
fait il que iamais ne feray honte a cheualier iucqua ce que ie uous
laye faicte. Lors se part dilec et se uait armer. et ceulx qui estoient en
la place dient a hector Sire scauez uous pour quoy il uint
tout desarme. Il uous cuidoit deceuoir de paroles tant que uous feissez
paix a luy et que uous ostassez uos armes. Et si tost que uous eussez este
desarme. il uous eust fait prendre et faire toute la honte que len scaroit
dire de bouche. Si a en tel maniere honny maint preudomme. et
maint bon cheualier qui encor en seront uengez quel que iour si dieu
plaist. Ainsi quilz parloient issy ung cheualier de la tour moult
richement arme dunes armes uermeilles. et eut a son col ung escu
uermeil. et une lance en son poing. et quant il uoit hector il luy dist
Sire cheualier mais huy uous deuez uous garder de moy. car ie ne uous asseure
pas. ne ie uous fait hector. car oncquez ne uy cheualier que ie peusse autant hair
comme ie fays uous. Lors entrent en larpent qui estoit clos comme ie uous ay dit. et
laissent courre lun a lautre les glayues esloignez. et sentrefierent si gnͣs coups sur les escuz que les glayues sont ployez. et ilz
sentrehurteut si fort des corps et des uisaiges quilz se portent des cheuaux a terre si etourdiz quil ni a celuy qui ne soit tout estonne. Et
hector se drece tout le premier et mect la main a lespee. et cil qui de
grant force estoit le fait tout ainsi si sentreacourent sus les espees
traictes et drecees contremont. Et sentredonnent si gnͣs coups par
les heaumes quilz en font saillir le feu. et les yeulx leur estincelent es testes. au fays des coups quilz sentredonnent. si se depecent
leurs escuz et leurs haubers et se mainnent une heure auant et lautre
arriere si se font saillir le sang des espaules des braz et des testes.
si si depecent les heaumes es espees trenchans et sont si esgaulx
au premier assault que len nen sceust pas eslire le meilleur. Car le
moins uaillant estoit plain de grant prousce. Tant se sont combatuz qu il n y a celuy qui ne soit las et trauaille. mais le cheualier. a si tresgrant chault qua pou qu il
ne meure dangoesse si est moult empire de la ueue et de la force et
hector le haste si fort qu il le conuient guenchir pour lespee qui mainte
foiz la ia tastee iucquau sang. Si se cueuure de son escu tant qu il puet
Et hector gecte tousiours comme celuy qui auoit longue alaine. si le
fiert si fort sur le braz dont il tenoit lespe quil luy fait uoler le pom
a terre a tout lespee. Et il gecte ung cry trop merueilleux. et hector remect son espee en son feurre. si le prent par le heaume et luy
errache a force de la teste. et dit quil luy coupera le chief sil nest tient
pour outre. Et il dit quil nen fera riens si dieu luy aide Et hector
mect la main a lespee et le fiert parmy le coul. si quil luy fait uoler la teste plus dune lancce loing. De celle mesmes matien
Lors demande a ceulx qui sont entour luy. sil leur en conuient plus faire. et il dient. ouil. Il uous conuient font
ilz deliurer la dame de ce chastel qui est la dessoubz en prison en
une caue la on deux lyons la gardent et il dit quil est prest de
faire quantquilz uoudront. Or uous en uenez donc font ilz apres
nous. et il le fait ainsi arme comme il estoit. et ilz le mainnent a
une eaue qui estoit soubz la tour et luy monstrent lentree et luy
dient Sire ceans est emprisoñee la dame de ce chastel et la gardent si bien deux lyons que nul nouse aproucher de lac. Et quant
hector entend que leans est la dame si ne tient plus parole a eulx
ains se commande a dieu et fait le signe de la croix en son uis. puis
se mect en la caue. et len y uoit moult cler. Car la terre estoit creuee par dessus en pluseurs lieux si que la clarte du iour se y espandoit par tout. Quant il est aual uenu si uoit les deux lions
qui estoient atachez a deux bonnes chaennes de fer. dont lun estoit
a destre et lautre a senestre et gardent si fort la uoye que nul ne
puet aler a la dame si non par eulx. Et quant il uoit qu il luy
conuient trepasser parmy eulx si embrace lescu et le gecte sur sa
teste et trait lespeee. puis sen retourne uers les lyons qui faisoient
la plus male fin du monde. car ilz esgratinoient la terre de les
ongles et se debatoient de leurs corps. et il sadrece a celuy qui
estoit pres de luy et tint lescu deuant luy. et il gecte les ongles
pour prendre lescu. Et il hauce lespee et le fiert si qu il luy trenche
les deux piez deuant. puis recueuure et le fiert par la teste a
descouuert si quil la luy fent en deux moitiez. Et il chiet mort.
car plus ne puet durer. Et il sadrece a lautre. car moult luy tarde quil na deliure la dame. Et quant il le uoit uenir si si drece
sur les deux piez derriere et prent lescu aux dens et aux ungles
si luy errache des mains si roidement quil fait uoler hector a terre tout enuers. Et quant il cuide retraire a soy les ungles qui
en lescu estoient embatues si ne les puet auoir. car moult estoit
fort lescu. et hector se redrece qui moult a grant honte de ce quil
estoit cheu a terre si court au lyon sus si hardement que nul ne le
ueist qui ne le tint a moult preu. Si le fiert si fort par le uiaire quil luy trenche tout le musel et les dens. et il se ueult a
luy lancer mais il ne puet pon lescu qui luy tenoit es piez
Comment hector dreca son espee et luy copa la teste.
Et hector drece lespee et luy coupe la teste. puis trenche tant
des ungles comme il tenoit en son escu. et lors uait a la
dame et quant elle le uoit uenir si dit que bien soit il uenu. Et il
respont qui bonne ioye luy doint dieu. puis trenche une chaenne
de fer dont elle estoit liee et la mainne hors de la caue la ou les
gans les actendoient. Et quant ilz uoyent leur dame si luy font
la plus grant ioye du monde. et a hector aussi et les mainnent a
ung monstier pour rendre graces a dieu de lonneur quil leur
auoit faicte. Quant ilz sont yssuz de leglise si uoyent uenir
les gens de la uile qui estoient uestuz de leurs meilleurs robes et
leur uenoient a lencontre pon faire ioye et feste si quilz dancent
et se deduisent de tous les ieux quilz scauent faire. Et la ou ilz
uoyent hector si luy dient. Bien uiegne la fleur des cheualiers du
monde qui nous a deliurez du grant dommage que nous auions A tel ioye
et a tel feste mainnent hector en la maistre sale qui estoit toute
pourtendue de pailles de draps de soye et estoit ionchee derbe
uert et souef odourant. Et quant ilz sont uenuz amont si desarment hector et luy aportent a uestir robe de cendal legiere pour
le chault. et laissent a une part luy et la damoisele. Et hector
luy demande comment elle a nom. Sire fait elle iay nom angale
de raguidel. Mais pour dieu beau sire dictes moy nouuelles de marigant le roux. et il est uoir que uous lauez occis. Oui fait il. le sire de ce chastel. Certes fait il il est mort. le ueistes uous fait
elle occire. Ouil de uray fait il. ie mesmes loccis de mes mains
Benoistes soient les mains qui loccistrent fait elle. Et uous soyez
beneist sur tous hommes car uous mauez mis ou cuer la plus grant
ioye qui oncquez mais y fust. Que uous mauez uenge de lomme du
monde qui plus de mal et de honte ma fait et pour neant.
Si uous diray toute lachoison pour quoy ce fu Il fu uoir quil mama moult fort quant estoye pucelle et me requist damours. mais ie le sentoye
a si felon que ie ne lamasse pour rien. et il me requist plusieurs
foiz et fist requerre par autres et menuoyoit chascun iour ung
sien frere pour le me dire. si mennuyerent ses paroles tant que
ie deis a son frere que sil y uenoit iamais ie le feroye estre a malaise. Cil escuier fu fel et ennuyeux si me dist grant uilenie deuant
ma gent. Et quant ung mien cousin ouy ce quil me disoit si
en fu si couurouce quil loccist. Quant manganis le roy le sceu
si manda tous ses cheualiers et sergens. et entra de nuyt en ce chastel
luy et sa compaignie et fist occire tous ceulx quon y trouua. qui ne
uouloient deuenir ses hommes. Mais la plus grant partie en
demoura de uifs. car il se rendirent a luy quant ilz uirent qu ilz
ne pourroient a luy durer Et il uint tout droit a ma chambre
ou ie gisoye si ieut a moy a force. Et quant il eut ce fait si ne
me daigna puis a femme prendre. ains fist querre deux iournees
lyons et me fist mectre en celle caue ou uous me trouuastes et dist
que en uengement de son frere nistroye ie iamais de leans iucquez
a ce que ung seul cheualier men gecteroit par sa prouesce. Et ainsi le
fist iurer a tous ceulx de ce chastel que silz mouroient auant moy
qu ilz ne men osteroient autrement. si ay demoure en tel douleur
pres de xii. ans que oncquez ne mangeay que pain et eaue. Si uous ay
ores comte la maniere pour quoy ie fu mist la ou uous mauez trouue
Or me dictes sil uous plaist qui uous estes et comment uous auez
nom. Car moult le desire a sauoir. Et il dit qu il a nom hector
et est de la maison du roy artus et compaing de la table ronde
Or cuide ie bien quant uous estes de la maison du roy artus que uous
me direz nouuelles dung cheualier qui aussi en est. Comment a il nom
fait hector. Il a nom fait elle messire lancelot du lac par soy fait
il de luy ne uous puis ie mie assigner car acourt nen sceit len riens
ains sommes meuz .xiii. cheualiers qui iamais nenterrons en la court.
iucqua ce que nous saichons urayement sil est mort ou uif. Beau
sire fait elle. et ou est il doncquez. Et il luy comte les nouueles tout
ainsi comme la royne les auoit dictes a court. Et quant elle le sceit
si si pasme. et dist : haa lasse quil dommage sil est mort iamais si
preudomme ne mourra Lors commence a faire trop grant deul Et hector luy demande de
quoy elle le cognoissoit. Sire fait elle ie ne le cognoys mie
de ueue. car onc puis qu il eut deux moys passez ne le uy ie. et si est il
mon cousin germain. mais len men a puis tant comte en la prison
ou iestoye que ie scauoye bien quil estoit uif. Et pour la grant prouesce que len mauoit dicte. ie lamoye plus que tous les gens du monde.
Comment le uous dist en fait hector. on ne pouoit parler a uous sinon
par les trous. si pouoit on bien fait elle. Car il y auoit une autre
entree par ou uenoyent ceulx qui maportoyent a manger. Et comment estoit il uostre cousin fait hector. Par foy fait elle. ma dame ma
mere fu seur germaine du roy ban son pere. si la maria le roy en ceste terre. mais elle ne uesqui pas longuement. Car elle mourut dedans les deux premiers ans quelle y uint. si que ie nauoye que demy
an quant elli trepassa de ce siecle. Apres sa mort ne uesqui pas mon
pere ung an. et par ce perdy ie toute ma terre fors ce chastel. si feussi assez haulte dame si mon pere uesquist. Mais il mouru si tost que
puis en ay este poure et desheritee. Moult furent la nuyt grant ioye tous ceulx du chastel. et moult y eut grant luminaire par
toute la uille. et hector dist que pour amour de messire lancelot.
le pouoit elle par tout prendre comme son cheualier. Et elle len mercie
moult. Celle nuyt fut hector bien herbrege et aise de toutes les
choses que len cuidoit qui luy feussent bonnes Et au matin si tost
que le iour apparu se leua et uesty ses armes apres ce quil eut ouy
messe puis se party de leans si se mist en son chemin sicomme le iour
deuant. Mais a tant laisse ores le comte a parler de luy et retourne a messire yuain. Or dit li comte que quant messire yuain se fu party de ses compaignons quil erra quatre iours entiers sans auanture trouuer que len doye raconter
Au quint iour luy adiunt endroit prime qu il uint
uers la fourest. et il eut ouste sen heaume pour le
chault qui ia estoit encommance. Et lors encontra une damoisele qui
cheuanchoit toute seule ung palefroy pommele. Et il la salue quant
il laprouche. et il aussi lie. mais si tost quil laparceoit si commence
a soubzrire. si se pense bien quelle ne rit pas pour neant. si luy dist
damoisele. par la chose que uous plus amez dictes moy pour quoy uous
riez se uous le pouez dire. Ie le uous diray fait elle se uous me donnez ung
don qui pou uous greuera. Certes fait il ie le uous donneray Et ie
uous diray fait elle ce que uous me demandez. Il est uoir que ie passoye nagueres par deuant ung paueillon qui est la pres a lentree dune fourest. si
y auoit dedans ung cheualier samye. et ie marrestay. si our que la damoisele luy demanda combien il feroit en ung iour pour lie. Et
il dist quil ne passeroit plus de cheualier par deuant le paueillon
dont il ne donnast le cheual. et elle dist que ce uouloit elle bien. Et
ainsi que ie trepassoye oultre il sailly auant. et me ueust tollir
mon cheual. et tollu me leust. se la damoistle ne luy eust commande qu il le me rendist. Et quant ie men party si deis au cheualier qui a
temps y pourroit uenir quon le feroit bien manteur de sa uentance. et il me deist que ien feisse tout mon pouoir. Et ie deis que si feroye
ie. si men party atout. Et quant ie uous cogneu si commencay a me
soubzrire. par ce que ie scauoye bien que uous len pourriez faire mensonger
se uous uouliez. Si auez ores ouy pour quoy ie rioye. Et scauez uous fait
elle quel don ie uous demande. Nennil fait il. Ie ueil fait elle que uous
me donnez son cheual pour amour de ce qu il me uouloit tollir le
mien. Et il dit quil en fera tout son pouoir. Donc retourneray
ie fait elle et uous menneray la ou est le cheualier Lors retourne la damoisele. et messire yuain dist damoisele scauez uous qui ie suys. Ouil fait elle
uous estes messire yuain le filz au roy urien. et il sen rit. Et sen uont
ainsi parlant tant quilz uiennent pres dune fourest. Et la damoisele luy monstre le paueillon la ou est le cheualier. Et il met a donc
son heaume en sa teste et embrace lescu et esloigne le glayue et sen
uient celle part. et le cheualier sault hors du paueillon tantost quil
louy uenir. et monte a son destrier et prent son estu et son glayue
et il fu bien arme de toutes armes. si dist a messire yuain de si loing
comme il le peut ouyr. Sire cheualier il uous en conuient aller a pie. Car
mamye urult uostre cheual. Beau sire fait messire yuain si uous uoulez quelle ait le mien. donc conuient il que iaye le uostre. car a pie ne
men iroye ie pas. Il le uous conuient faire fait il ou ie me combatray
a uous. et lors ie lauray. et si ne uous en scaura mamye nul gre. par
foy fait  le cheualier de son preu et du uostre me passeroye ie bien auant
que faire chose qui a honte me tournast. et si me deuroit len
moult tenir a foul si ie uous donnoye mon cheual pour aller a
pie. Si ne feriez pas sage se uous le cuidiez. uous nen ferez rien pour
moy fait le cheualier. Certes non fait messire yuain. Or en estes uous
donc a la bataille fait il puis que autrement ne puet estre Tout
ce ueuil ie bien fait messire yuain. Lors sesloigne lun de lautre plus dung arpent
et sentreuiennent si tost que les cheuaux peuent
aler. Le cheualier furt messire yuain si quil luy
perce et fend lescu. mais le haubert est si fort
quil nen rompt nulle maille. Et la lance uole en pieces car de grant uertu estoit empainte. Et messire yuain
qui porta ung pou sa lance bas le fiert si fort quil luy mect la
lance ou senestre couste. Il lempaint bien comme cil qui auoit
assez uertu et force. puis le porte du cheual a terre et trait son
glayue a luy qui encor nestoit pas brise. et gecte les mains es
resnes de cheual si le prent et le donne a la damoisele. Damoisele fait il tenez. si seray quicte uers uous. Certes sire fait elle. il est
bien uerite. or uous commande ie a dieu fait il. Si sen uait maintenant et laisse celle du paueillon qui fait trop grant deul de son
amy qui est naure et cuide bien quil se meure. et messire yuain
est entre en son chemin. si cheuauche iucqua uespres. et lors est
yssu de la fourest qui luy auoit dure des aumatin iucqua celle
heure. Et quant il uient a lissue si encontre une damoisele qui
faisoit le plus grant deul du monde. et messire yuain la saluee
et luy demande pour quoy elle pleure. Sire fait elle par ce que
i ay trop grant deul. Car mon amy mauoit baille a garder le
plus bel espreuier du monde. Et quil amoit le plus. si lemportoye a nostre maison qui est assez pres de cy. Et ainsi que ie passoye
par deuant une loge galesche. si en sailly hors ung cheualier qui
le ma tollu. et mon amy men occira ce scaye ie bien. Car il
cuidera mieulx que ie laye donne que quil mait este tollu. et par
ce fare ie tel deul. Damoisele fait messire yuain ne uous en dementez plus
mais retournez et me monstrez celuy qui a uostre oisel.
Car ie uous prometz quil le uous rendra ou ie seray tel conree que
ie ne pourray aider ne moy ne autruy. Haa sire fait elle de dieu
soyes uous beneist. Adonc retourne la pucele et mainne messire
yuain tout le chemin quelle estoit uenue tant quil uiennent
en une ualee. Et lors luy monstra ung pou ensus du chemin
la loge dont estoit issu le cheualier du quel elle se plaint. uenez
fait il auant seurement. et se uous ueez lespreuier si le prenez
ne ia pour nul ne laissez. car ie uous creance qui ie le garantiray
a mon pouoir encontre ceulx qui le uoudront contredire. Et si
lespreuier ny est si me monstrez le cheualier qui le uous a tollu. et
ie le uous feray amander a uostre uouloir. Sire fait elle grant
mercy mais iameroye trop mieulx que uous le me peussez rendre
en paix. Par dieu fait il si ie ne le puis auoir par debonairete ie lauray par force Lors sont uenuz a la loge si entre messire yuain tout
le premier dedans et la damoisele apres. Et messire
yuain ne salue nul de ceulx qui sont leans ains dist si hault
que tous le peuent ouyr. Damoisele uenez auant et si prenez
uostre espreuier si uous le pouez ueoir crans. Si lemportez a
droit ainsi comme il uous fut tolu a tort. Sur fait elle uoulentiers. car aussi le uoy ie la. et elle uient a une perche ou
il estoit. si deslie les getz et le ueult prendre. et le cheualier sault
auant qui luy deist. fuiez damoisele ne le remuez. car par
mon chief uous ue lemporterez point. Et de tant comme uous
estes retournee uous auez du tout perdu uoz pas. car uous ne
lemporterez ne en une main ne en lautre. Et se uous uoulez
oisel si en querez ung autre. car de cestuy ne uous deduirez
uous iamais Laissez le sire cheualier fait messire yuain. car elle lemportera. Et se uous luy uoulez faire force uous en serez ia
tart au repentir. Comment fait il. estes uous cy uenu pour la
deffendre. Ce uerrez uous tantost fait messire yuain se uous luy
tollez. Et il gecte tantost la main pour luy tollir. Et messire
yuain trait Iespee et dit quil luy coupera le braz sil touche
plus a lespreuier ne a la damoisele. Uoire fait il. par
mon chief mal lauez dit lors court a son heaume et le mect
en sa teste. Et il estoit moult bien arme de toute autre armeure Adonc sault a son destrier qui estoit tout prest. et
prent son escu et son glayue. et dist a messire yuain quil se
garde de luy. si laisse courre son glayue esloigne et messire
yuain a luy. si sentredomnent si grans coups sur les escuz quilz
les font fendre et percer et desmailler les haubers si se mectent les glayues trenchans es chars nues. et sentrehurtent
de corps de uisages et descuz si se portent a terre tous enferrez
Et messire yuain est naure on couste destre. Et le cheualier fu feru
par le corps si fort quil na piussancce de soy releuer de la ou il
gist. Et messire yuain sadrece o tout le troncon quil a si trait
lespee et sapareille dassaillir le cheualier qui luy a donne le meilleur
cop. quil receust pieca. Et il cuide trouuer celuy tout prest de
deffendre. si uoit quil ne se remue. et lors luy court sus si luy arache le heaume de la teste. et dit quil luy coupera le chief sans
arrester. sil ne se tient pour outre. Et cil parle a moult grant
peine qui moult estoit blecie. Si crie mercy. haa franc cheualier ne
moccis pas. mais laisse moy uiure iucqua ce que iaye receu mon
car ie scay bien que ie suys naure a mort. si te pry pour dieu que
tu aillez cy pris dessus ce tertre querre ung saint hermite qui
y maint. et luy fays aporter corpus dm̃. et il dit que si fera il
moult uoulentiers si commande a la damoiselle quelle sen aille et
elle le fait. mais elle fait assez plus grant deul que deuant. car
elle uoit ores ung cheualier occis et lautre naure. et pour si peu de
chose comme pour ung oisel. Et messire yuain uait querre lermite et luy amaine sicomme le cheualier luy a dit. Et quant
il fu uenu si trouuerent ilec ung escuier et une damoisele qui
estoit amye au cheualier et faisoit le plus grant deul du monde.
Et quant le cheualier fu confes et il eut receu son sauueur si le
coucha len en la loge. et messire yuain sen ua auec lermite. et
emmaine son destrier par les resnes. Car a cheual nalast il mie
aupres dung si hault saintuaire comme nostre sauueur. Quant
il fu uenu a lermitage que len appelloit lermitage du mont si
desarmerent messire yuain troys freres qui y estoient et il y en
auoit ung qui moult sauoit de guerir playes si sentremist de
messire yuain et sen prent garde. et luy osta le troncon qu il auoit
ou couste et lestancha de seigner. Et pour celle playe demoura
leans messire yuain .xx. iours auant quil peust aiseement
cheuaucher. Mais ores se taist le comte de luy et parle de mordret le plus ienne frere de messire gauuain.
